Димитър Карагегов е програмен мениджър на Българското либертарианско общество и основен идеолог на движението за легализация на наркотиците Liberty 420, което миналата беше сред основните организатори на марша "Свобода за конопа". Повод за нашия разговор е случаят от последната седмица в "Пирогов", където беше настанено 18-годишно момче, уж предозирало с марихуана, което нападна медик и пациент, а след това отне живота си. Разговор с Димитър Карагегов за дизайнерската дрога и последствията в нашия живот:

- Случаят с "Пирогов" и нападението над медик е пореден, но този път повече се говореше за причината - "злоупотреба с марихуана". Известно е, че тревата може да отключи шизофренични състояния, но подобна агресия? Какво е вашето мнение за първоначално съобщената информация и предрусването с трева?

Тревата се превръща в любимата изтривалка в подобен род ситуации, защото е най-лесна за откриване. Десетки са случаите, в които е много трудно да определим как е настъпило дадено ПТП с фатален край, например. Когато няма кой да разкаже за случката, най-лесното нещо е да вземем проба кръв и когато в нея се открие канабис, да заключим, че точно той е виновника за трагедията. Токсиколозите удобно пропускат да отбележат, че с техниката, с която разполагат, могат да открият следи от употреба на канабис до 30 дни назад. Крайно несериозно е обаче да виним употреба от месец по-рано за всичко, което се е случило на този човек.

Моето предположение за конкретния случай е, че младежът е отключил маниакално разстройство, шизофренично или друго психическо състояние след употреба на наркотични вещества. Да, има възможност веществото, което го е отключило, да е марихуана, но това е много малко вероятно и изисква младежът да е бил генетично предразположен към шизофрения. Ако това беше така, родителите може би вече щяха да са се досетили за онзи роднина, братовчед, чичо и т.н. , който някога е имал същите проблеми, вместо да развиват историята за секта.

Най-вероятно говорим за психоза, отключена от употреба на стимуланти. Щом тези стимуланти не са били открити в кръвта му при постъпване в „Пирогов“, значи най-вероятно говорим за някое от новото поколение наркотици, наричани в България „дизайнерска дрога“. За съжаление, това е трагичен случай, който можеше да бъде избегнат с адекватна работа на институциите.

- Дизайнерска дрога - темата не е нова, но сякаш всеки път, когато стане дума за нея, хората реагират като за първи път. Какво трябва да знаем за не и защо младите я предпочитат?

Дизайнерската дрога е феномен на Войната срещу дрогата. Единствената причина на улицата да се търсят екзотични вещества като flakka, мефедрон, „билка“, пара-метоксиамфетамин, известен като „Др. Смърт“ е, че по този начин можеш да избегнеш проблеми с родителите си или държавата. Вместо да пушиш трева, която тати ще открие лесно с уринния тест, който ти прави всяка седмица, ти ще пушиш синтетична трева – “чай”, която не се открива. Вместо да взимаш амфетамин, ще взимаш Flakka и т.н. Освен това аналозите са по-евтини от традиционните улични наркотици, а понякога дори са и законни (тоест още не са забранени). Тази комбинация от „предимства“ подтиква все повече младежи и възрастни хора да посягат към „дизайнерската дрога“ и да се подлагат на смъртен риск.

Колкото и да не одобряваме ефектите на тревата, алкохола и амфетамините като общество, то поне медицината е наясно с проблемите, които могат да възникнат от употребата на тези вещества, защото ги познаваме от десетки години и сме правили стотици изследвания.

При дизайнерските наркотици нещата стоят по много по-страшен начин. Там никой си няма идея как действат на организма, какви са нежеланите ефекти, как да се справим с тях. Това са вещества, които никога не са минавали тестване върху хора, а единствената им цел е да заобикалят анти-дрога законодателството по света…и успяват.

Не се говори по тази тема в обществото и държавата, защото вторите буквално не знаят какво да правят. Наркополитиката ни се кове от лели в предпенсионна възраст, за които е спорно, че са чели нещо, издавано двадесет и първи век. Държавата ни все още говори за хероин и спринцовки в ерата на интернет борсите за покупка на наркотици, Erowid и „Др. Смърт“

В момента мащаба на проблема с „дизайнерската дрога“ се прикрива умишлено, за да се замаскира провала на държавната политика. Дори при смъртни случаи докторите пишат като причини „инфаркт“ (за 20-годишно момиче), „бъбречна недостатъчност“ и всякакви други диагнози, само и само да не се разчуе, че някой е взимал наркотици и родителите да си спестят обществения срам.

- Как тези наркотици влизат на родния пазар и защо властите правят фундаментални пропуски в тази насока?

Вече е изключително лесно да си набавиш наркотици на едро, буквално до входната ти врата. Употребяващите придобиха естествени навици да се опазват от полицията. Чатовете станаха криптирани, плащането става с анонимни криптовалути, контролът по качеството стана децентрализиран, информацията стана всеобща и достъпна. Интернет промени изоснови наркокултурата на няколко поколения.

Един 16-годишен младеж знае много повече за наркотиците от 61-годишната нарко-чиновничка в министерство. Най-малкото той знае английски, а тя не. Там са и фундаменталните пропуски на държавата. В цяла Европа наркополитиката се определя от същия тип лели, но за разлика от нашите, те са осъзнали, че вече не разбират материята и са си поканили за партньори гражданското общество и експертите от НПО сектора, за да може те да им обяснят как се прави по света. България е единствената държава, в която държим експертите и гражданите извън темата с наркотиците и сме я оставили на политиците. Когато лятото, по време на заседание на Транспортна комисия, предупреждавах депутатите за точно това, което се случи онзи ден, се смееха в залата. Това е нивото.

Затова си сърбаме и последиците. Ако искате да видите какво ще се случва с България, погледнете Полша. Там в рамките на един следобед 500 човека потърсиха помощ след употреба на „дизайнерска дрога“ в градче с размерите на Перник. Представете си „Пирогов“ препълнен до дупка с припадащи тийнейджъри – това е мрачното бъдеще, ако не започнем да преосмисляме какво правим.

- Занимавате се активно с разяснителни кампании за употребата на наркотици, вашата организация Liberty 420 прави и тестове на дрога за своя сметка. На какви случаи сте попадали?

Отново извън прожекторите остана едно момиче, което прекара 3 дни в кома в „Пирогов“ след като някой й е дал GHB (Гамахидроксибутират) – популярен rape drug (наркотик, който хората използват, за да свалят задръжките у парньора и да се възползват от него) по време на едно от тиражните хаус партита в София. Освен това сме намирали 4-хлорометамфетамин, за който посветих седмици на търсене какво точно му е приложението и открих единствено, че учените го ползват, когато искат да изпържат напълно нервната система на опитна мишка.

Спомняте ли си прессъобщението на агенция „Митници“ от този месец, че открили „нов наркотик“ на улицата – Фенталнил? Е, ние го засякохме по софийските улици още преди 2 години. Преди цели 6 години го откриха колеги от друго НПО, защото 5-ма от клиентите им предозираха още първата вечер откакто е на пазара. Това е скоростта, с която работи държавата в дигиталната епоха. Абсурдно е.

Затова решихме, че най-важната ни цел трябва да бъде да се опитваме да опазим живота на употребяващите наркотици. Не да се опитваме да коригираме поведението им и да ги сочим с пръст, а просто да ги опазим живи. Затова вложихме доста усилия в изработването на протоколи, които ако следваш, намаляваш значително вредите, които даден наркотик нанася на тялото ти. Оказваме ти и каква честота на употреба може да ти предизвика проблеми и точно какви, за да можеш да прецениш дали искаш да поемаш по този път.

Мога съвсем смело да заявя, че сме помогнали на стотици столичани, голяма част от тях – младежи. С нищо подобно не може да се похвали столичната институция, която получава 100 000 лева годишен бюджет, за да не прави това, което ние правим със 100.

- Къде можем да потърсим верния път за това да няма повече такива случаи? Повече контрол или повече свобода?

Верният път започва с осъзнаване на допуснати грешки от страна на институциите. Това е най-страшното. Те се усещат заплашени от това, което се случва на Запад и тоталното преосмисляне на политиката на „нулева толерантност към наркотиците“, която се изповядва в България. Затова и не смеят да направят нищо по темата и си защитават статуквото, в което са се настанили удобно.

Западна Европа неслучайно вече не пълни затворите с хора за по една цигара трева, само тук се случва. В момента ние сме с най-остарялото, най-кръвожадното и най-неефективното наркозаконодателство в ЕС. И от ЕС постоянно ни дърпат ушите по тази тема. Само в България органът, който трябва да кове наркополитиката е затворен орган. В него нито журналисти, нито граждани могат да гледат какво става и да се опитват да влияят на процеса. Например, в момента 70-годишната Янка Такева се води експерт, който съветва и преценява дали канабисът може да лекува заболявания или не.

Трябва ни революция в мисленето и нарколелите, които са овладели този сектор да осъзнаят, че действията им се мерят в младежки животи и дори най-безобидни на пръв поглед политики като „тестуване на всички автомобилни водачи“ или „задължително тестуване на всички ученици за наркотици“ могат да имат пагубен ефект и отражение върху пазара, наводнявайки го със смъртоносна „дизайнерска дрога“ . Това е най-трудното – признаване на грешки и поставяне на ново начало. Да поканят експертите и да започнем да мислим как да опазим младите хора най-добре.


Това е единствената от моите истории, чиято поука знам. Не смятам тази поука за кой знае какво — просто знам каква е: ние сме това, на което се правим, така че трябва да внимаваме на какво се правим.



- Кърт Вонегът, "Майка нощ", 1962 г.


Да, сигурно изглежда странно интервю с рапър да започва с цитат на американски писател. Но пък по-странни са толкова много други неща, че това не трябва да ви прави впечатление. По-долу ще разберете защо. „Раперски истории“ този път ви среща с Матю Стоянов – рапърът Жлъч. Той е на 26 години и може да ви спука г*за от рими, направо е плашещо. Докато се разберем за интервю, минава цял месец, защото ангажиментите му са неспирни. Хващаме го след 4 поредни дни с участия – първо „Строежа“ в София, после „Баш Бар“ на "Градина", Он!Фест и концерт на БНР в Южния парк. И това е само малка част от юнската програма на мистър Стоянов.


Срещата с Жлъч я правим в един горещ понеделнишки следобед, като от слънцето ни спасява хладината на студиото на хип-хоп бандата So Called Crew, част от която е и нашият герой. Студиото всъщност е мазе 3х5 метра, но оборудвано достатъчно добре, че от него да излязат доста по-мащабни неща. В Студийта, както го наричат, са записвани албумите „Удар“ и „Светлосянка“ на Жлъч, както и тавата на Григовор и Гена „Фалстарт“.



За последно Жлъч е записвал в Студийта преди около седмица и то главно куплети за албума на So Called Crew (SCC), който (надяваме се) ще излезе до края на годината.



"Доста хора ще има в него освен нас. Логопедите, The Crew и "Ума и Дума" ще са със сигурност там", споделя ни Жлъч.



Няма какво да се лъжем - в момента родната хип-хоп и рап сцена преживява своя ренесанс. Концертите са ежеседмични, тракове се пускат постоянно, а работата е неуморна. Жлъч има обяснение за това:



"Кльопа се всичко, защото сме продуктивни, но гледаме да сме най-вече разнообразни и качеството да не пада. Трите неща, които са най-голям приоритет. Звучи все едно месим хляб, но реално така стават нещата. На Евгени (Гената - бел. ред) му се прави музика постоянно, на нас ни се пишат текстове. Гледаме всичко да е различно, да има завъртане, да е неочаквано."



Преди да стане Жлъч, Матю Стоянов е рапирал под името Разкрит. Прави рап от около 10 години, прекарвал е стотици, ако не и хиляди часове във фристайл рапиране. През 2007 година се запознава с рапъра Атила и "от време на време изкачахме по някви невзрачни места, където за първи път хващах микрофона пред рап фенове като мен".



"Моят колектив бяха момчетата от квартала. Стояхме по 8 часа на ден да измисляме рими на момента. Пуска се някакъв инструментал и се сменяте. На първия час е нелепо, после на всеки започва да му щрака главата и се получават неочаквани неща."



Рапът е самочувствие - така смята Жлъч. "На много хора им е писнало от тоя факт, но т'ва е най-чистият извор на едно рап изпълнение - самочувствието, че ти си човекът. Затова рапът е такава музика, основната тема за един рап изпълнител е да изскочи и да се хвали. Да каже на хората, че купонът трябва да се прави с него, а не с някой друг. Стига диджеят да те пусне на микрофона."



За рапа като култура Жлъч говори с много жар. Казвам му, че трябва да го преподава някъде, оказва се, че не е бил много далеч от това. Преди време се е сформирала нещо като Стрийт Арт академия - занималня за алтернативни изкуства, за преподаване на бийтбокс, графити и рапиране. За жалост, проектът не е тръгнал, но оттук подхващаме темата за образованието.



Жлъч е завършил Класическата гимназия. Казва, че това е мястото, което го е направило човек. Не си носи пръстена, защото му е скъп. "Яд ме е, че не съм се връщал там от много време. Направо ме е срам, няма какво да го крия. Това място ме изгради като човек. Бях ужасно пишлеме, което се чудеше само как да пие повече бира и да пуши повече марихуана. Но ми се наложи да се променя. Имаше страшно интересни неща, много предизвикателства за един млад ум. Не почнеш ли да работиш с капацитета си, го духаш."



Образованието и възпитанието са най-важното нещо според рапъра. "Като лош ученик аз си давам сметка за всичко това. Тая обществена сфера за мен е по-важна от здравната." Системата е бъгната - съгласяваме се и двамата с този почти научен факт.



Един такъв бъг създава други по веригата. С Жлъч говорим за българска музика и за секунда си разменяме ролите, като той ме пита: "Можеш ли да се сетиш за някой велик български композитор, сам да си пише текстовете, сам да ги пее, да ги свири?". На ум ми дойде само Митко Воев от "Нова генерация".



"Малко са, твърде и тъжно малко", казва Жлъч. "Твърде голяма част от българите не се интересуват от това нещо. Естествено, можеш да обвиниш червеното знаме, хората не са възпитани да се интересуват от това. То дълго време музиката у нас е била мимикрия на чуждото изкуство. Българският фолклор е абсолютно богатство, който не може да бъде махнат от пиадестала. Обаче знаеш колко големи български имена имат по една италианска песен."



"Посредствената поп и фолк музика у нас са повсеместни - след като Цеца напълни "Арена Армеец", Графа също, взех да се притеснявам дали ФСБ ше я напълнят".

- А ти искаш ли?

- Не искам да пълня "Арена Армеец", искам да напълня тиквите на разни хора, които са на по 16. Около тях е пълен хаос, тече хибридна война, евтини амфети, малоумна администрация, корупция, неработещ полицейски апарат. Заради всички тея гадости искам да ги мотивирам да не се безпокоят и да не се страхуват. А това няма да стане с пълнене на "Арена Армеец", ще стане с музика.



От поредицата с четири поредни дни на концерти, за щастие имах възможността да присъствам на ден 1 в "Строежа". Там Жлъч, заедно с Григовор и Гена, накара цялата публика да подксача нон-стоп в продължение на повече от час. След края на песента "Око" на Жлъч, Григовор го попита на микрофона "Т'ва песента за полицията ли беше?". Не, отговори Жлъч, песента за полицейщината.



"Не мисля, че има човек, който не се е сблъсквал с нея. Проблемът ми е много прост - полицейщината е резултат от фундаменталния за България проблем, че всичко не си е на мястото. Не сме бедни, защото нямаме пари, а защото ги харчим неправилно. Не ни работят органите, независимо дали полицейски, или други, не защото няма как, а защото няма организация и желание.



Вероятно всеки, който обича да носи къси гащи, кецове и тениски, пък недай си, Боже, и брада да има, е бил обект на полицейска проверка заради външния си вид. "Лична карта. Нещо незаконно у вас има ли?" - това сме го чували доста пъти.



Не ме спират вече често, защото щъкам повече с колело. Нямам конкретна случка, няма да кажа нещо оригинално. Всичко ми се е случвало. Спират ме и се държат все едно те са тези, които решават дали си виновен. Не съм от тия, дето казват, че всички ченгета са копелета. Но за мен съществува Ушев и на мен не ми харесва Ушев.



А кой е Ушев - тоя, дето смята, че работата му е да бъде декориран с власт и да прави каквото си иска. Той е като престъпниците и се чувства безнаказан."



И като заговорихме за Ушев, освен за пиене и празненството, Жлъч е споменавал неведнъж в песните си хора като Бойко Борисов, Ирена Кръстева и Делян Пеевски.


В песента "И утре е ден" звучи това:



Времето е наше
и беше още много преди тесните ти гащи,
когато дилърите смело си звънеха по домашен
сикаджията от Банкя още не им бе станал шеф.



- Май не го харесваш много Бойко?



- Аз не харесвам образа на диктатора. Не ми харесва самодържеца, който дори не е меритократ, той е някъв сопол. Иначе мога да пусна един тон комплименти по негов адрес. Това, което прави, не е лесно. Буквално фактът, че е в политиката, го държи жив, иначе ще му е една идея по-тегавко да избегне снайперистите на бате ти Сретан Йосич. Не мога да разбера хората, които се радват на един авторитарен КГБ-еец начело на Русия и смятат, че този модел е приложим и тук.



И все пак нормална държава можем да бъдем, стига да не ни лашкат "великите" сили, смята рапърът. "Даже мисля, че горе-долу в момента дишаме след всичко, което ни се случи. Трябва да бъдем себе си, даже мисля, че България в новата си история прекалено малко време е била България".



So Called Crew



Именно социалната ангажираност в лириките на Жлъч кара хората да обръщат уши и глави към него преди няколко години, когато прави фристайлите от "Центрофуга" - рап рубриката на студентското радио "Реакция". В поредица от радио изпълнения Жлъч засяга теми като Делян Пеевски, като "Чалгария", българските сериали, дори е рапирал за Епоса от Гилгамеш. "Буквално го преразказах, колкото ми стигна инструменталът". Тях може да чуете тук, заслужава си.



"Много често са ме питали дали на концерт ще правя примерно "Чалгария". Не го правя обаче, защото това е принцип в тая култура. Пускаш ги и те си остават на свобода. А Пеевски и майка му ги споменах като хора, от чиито медии не препоръчвам да се информираш. Оттук нататък няма нужда да се хабя за тях повече."



А откъде се информира Жлъч? Гледа да чете новини от по-независимите медии. "Като поема парче информация, го обсъждам с хората около мен, които имат различни позиции и мога да извадя някаква истина за себе си, за да съм сигурен. Има прекалено много огледала и дим, които изкривяват".



Последното нещо, което му е направило лошо впечатление от родната преса и медии, е бил текст на Мартин Карбовски.







"Доста ми е жал за тоя човек. Едни нелоши пътеписи имаше преди. Направи и читав опит за съвременна българска поезия, беше доста остра. И изведнъж човекът се облече в кафявия костюм и скочи директно във вентилатора".



Подсещам го, че навярно става въпрос за един "гейски" текст на Карбовски.



"Не мога да го нарека и пропаганден пасквил, повръщня жестока. Ама е т'ва е - хората не могат да се поучат от историята. Сега са гейовете, преди са били джазмените, жените. Дори и хип-хоп изпълнители са били преследвани и малтретирани. Виж историята на NWA - една от първите банди, застанали срещу полицейското насилие единственото със свободата на словото. Колелото се върти и не можеш да го спреш - рано или късно тези хора ще имат права. Няма отзвъняване на камбаната. Не можем да се държим все едно сме в Саудитска арабия."



Ако още не сте разбрали, Жлъч не е рапър, който пее за Ламборгинито в гаража, или за самолета, който иска да купи на майка си. Входът за концерта му с Григовор и Гена в Строежа беше 6 лева. По два лева на изпълнител.



"Не ме интересува дали ще бъде 5 или 10 лева. Важното е да виждам, че прогресираме. Цената не е нещо, което смятам за приоритет. Тя сама ще се вдигне, когато самите изпълнители го заслужават. И те работят за по-добри неща. Смятам и аз да направя изпълнението си по атрактивно, така че да се запомня. Не само музика, а цялостно изживяване".



Хора, които никога не биха си пуснали бг рап, слушат Жлъч - това е най-голямата победа, казва рапърът. "Щом съм накарал на мой приятел колежките от УНСС, дето не излизат от чалготеката, да ме слушат, значи е окей. 40-50 годишните са слушателите, с които най-много се гордея."



Колкото и да е добър (ммбате ти) Жлъч, все пак си признава, че понякога се случва и да се задъха на най-сложния от негова песен куплет - първият от "Знаеш как е".



"Крещиш го тоя огнемет и накрая цвилиш. Направих го супер за сефте на промото, после пак стана, веднъж не. Има си финтец."



А защо започнахме с цитат от Кърт Вонегът? Този цитат е от самото начало на романа"Майка нощ" и се е превърнал в мотото на Жлъч. "Ти си това, на което се правиш, така че внимавай к'во е", е част от текста на песента "Противотежест". На какво се прави Жлъч?



"Правя се на добър човек и гледам да се старая да бъда добър. Доста често като гледаш нещата, ти се иска да си безкрупулен и да напреднеш на гърба на другия, който е безмозъчен, да се възползваш, искаш да впиеш зъбите в суровото месо и да си животно, а не да си човек. България е хранителна среда за този тип гадости. Аз гледам да бягам от това."



Интервюто ще завършим учебникарски. Питаме Жлъч за какво и утре е ден: Всеки си решава сам бе, братле. Аз съм последният човек, който ше каже за какво е утрешният ден. Но трябва хората да не ги е страх и да прегръщат всеки следващ ден и да правят яки работи.


Райън Уайдмън е шофьор на такси от 20 години в Ню Йорк и е превърнал задната си седелка в студио.



Всеки е сдоделял малки тайни на човека от служебната карта, вижте историите за един нюйоркски бакшиш.






















Краднахме от: BoredPanda


Качих се в таксито солидно почерпен пред „Мимаса“ на Попа. Ако съм някъде около дюнерджийницата, когато съм изпил няколко големи, си е направо задължително да „затапиш“ с един мазен дьомнер, не ли?


Погълнах го в три хапки и почнах да се оглеждам за такси. Центърът е далеч от „Дружба“, както всичко останало.


Пред мен имаше две „Панди“, но шофьорите не ме изкефиха. Говориха си на висок глас, смяха се на някви тъпотии и най-вече притесненението ми беше, че ако се кача в един от тях, ще почнат да ми говорят, а рискът дюнерът да пожелае да излезе по някое време без мое разрешение си беше голям.


О, късмет, спря няква чиста хубава кола. О, педераст, що ми открадна таксито под носа? Нищо, да се радва.


Все пак се качих на малката пандичка и в секундата, в която се качих, лафът почна. Добре бе, защо ми кажи, мислиш, че в 3 сутринта, след като воня на джибре и чесън, бих имал желание да говоря. Пустото възпитание обаче ми подбутваше главата в знак на съгласие от време на време, а понякога издавах и звуци, наподобяващи „Да“.


Всичко това до първия светофар, когато шофьорът започна да обяснява:


-    Е, глей сега. Втори ден ми е да карам. И погледни, даже не съм ти пуснал апарата.


Верно не беше. Стоеше си на 64 стотинки около 5 минути, което мен не ме потревожи въобще.


-    Ами, не знам даже как да го пусна на нощна тарифа, така че си праскам направо на дневна.  Аз и през деня работя, ама през деня на автомивка. Налага се на две места да работя, за да има за децата и жената.


Като почна да ги говори тия неща, едно нещо ми направи впечатление – говореше бавно, опитваше се да има правилна дикция, сам се поправяше, когато направи някоя случайна говорна грешка. Ебати якото цигане беше тоя Асенчо Гърбев.


-    ...Почти не спиш, е са след час и нещо се прибирам, спя 3-4 часа и отивам на автомивката. За Дружба откъде се минаваше?



-    На дясно сега и само по „Цариградско“.



-    По-добре да си питам. Никога не съм карал. Трета вечер ми е тва. Имам книжка 20 години. Документите за такси ги имам от 7 години, но никога не съм карал. Аз обичам да имам документи. И книжка за трактор и фадром имам. И „Д“ категория искам да си извадя.



-    Пуши ли се?



-    Пуши си бе..... Квото и да ти говорят, да знаеш, че тва е най-бързият начин да изкараш пари.


-    Честни пари.



-    Ми да бе, уволняват те и пет месеца си търсиш работа. Пускаш СиВи-та, чакаш ги, те ти викат „Даа, ще ви потърсим“ и не ти се обаждат. Нали знаеш как е?



-    Ти на колко места си кандидатствал?



-    А, не съм. Карах една фадрома преди време, до преди месец. 50-тонна. Ама ни съкратиха и отидох на автомивката. Почнах там, ама не стигат паричките, айде с таксито и така.



-    Колата на лизинг?



-    Не, на ренда. Не мисля да съм много таксиметров шофьор.



-    А какво ти се прави?



-    Ми, фадромката ми се кара. А най-честно, е сега ше ти кажа – изкарвам Е И Д категория, курс по немски и ще се стрелям. Тва е. Единствен вариант. Първо сам бягам, после с децата. В Германия шофьори търсят. И то с Е категория, тираджии, страшно много. Т'ва ми е резервеният вариант.



-    Колко деца?



-    Двечки, големи са, човек. Дъщеричката на 16, синът ми на 12. Имам 20 години брак. Човек трябва да работи, за да е добре. Трябва работа бе, който е казал, че без работа може, направо се лъже. Макар че имам приятели, които се занимават с такива неща. От трева, наркотици, проституция. Ма никога не съм искал да влизам там.



-    Е, там са кинтите...



-    Е, там е много и затвора. Конкуренцията е жестока. Нали, за да продаваш, трябва да влезеш в територията на някой. Аре си говорим истината. Не става. Коя част на „Дружба си“?



-    Едно, езерото.



-    Барбанчо познаваш ли го, бе? Барбанчо Дружбенския. Той продаваше в „Дружба“.



-    Не съм го чувал.



-    Барбан и Гелето – те ограбваха заложните къщи едно време.



-    Групата с мачетето, дето ги затвориха ли?



-    Точно той е, 18 години затвор.  Т‘ва е бързото забогатяване. Той беше в Наказателния отряд на Алексей Петров. Тежък наказателен отряд. Алексей Петров праща във Варна хора, отиват и бият. Праща втора бригада – отиват и бият. Праща го него сам, бие ги, зима им парите и се връща.



-    Тежка работа.



-    Е, тежка е, ква да е. Той цел живот боксьор. Биеше Кубрат Пулев. Обаче се отказа, щото тръгна по тия работи и приключи. А Кубрат остана. Кубрат си е Кубрат, как и да го гледаш. В тези му години, аматьорският бокс, той го биеше и то стабилно. За това тръгна по тия лесните пари, ето до къде стигна.  Имам и друг роднина, той беше СИК. Той режеше ушите.



-    Ти не искаш да си там?



-    В никакъв случай. По 20 часа ше работя, ако трябва.



-    Тука в дясно.



-    Сигурен ли си?



-    Е, тук живея.



-    Предлага ли са ми "ела, братле, нема те оставим" ми казват. И аз съм спортувал, нема кво да се лъжем, братле, и ме искаха, но не. Искам да спя на отворена врата. Да не ти почука некой.  Ако ти кажа, че не сме пуснали пак апарата, ще ми повярваш ли. Забелязваш ли колко добър таксиджия съм. Ти си знаеш колко ти е курсът. Не сме бедни за малко, бедни сме за много.



Слязох. От „Мимаса“ до Дружба излиза 10 кинта всеки път. Берлин дръж се, Асенчо идва.


Никола Тасков

Параграф 22

Романът на Хелър се е запечатал в съзнанието ми с две неща: освен книгата с най-много действащи лица, която съм чел, това са, безкрайните абсурди и парадокси, които съпътстват съжителството им на иначе толкова малкото парче земя. Въпреки че Хелър вече не е между живите, творбата му е по-актуална отвсякога, а заглавието ѝ е станало нарицателно за абсурдни самопротиворечащи си дилеми, или иначе казано - парадокси. Именно с такъв тип дилеми се сблъсквам всекидневно напоследък. Съвсем накратко - на 31 години съм и работя през последните десет. Откакто съм пълнолетен имам пет години, прекарани в чужбина (включително последните две). Дилемата, върху която разсъждавам, е до болка позната - да остана в България, или отново да си бия камшиците за навън и да не си помислям да се връщам никога повече. Темата сякаш е безкрайна, застъпниците за емиграция и връщане са еднакво подготвени с аргументи и убедени в правотата си, а плюсовете и минусите сякаш са неизброими. Изобщо това е една от онези задачи, чието универсално решение би докарало на измислилия го поне Нобелова награда. Но да се върнем на парадоксите, с които се сблъсках, разсъждавайки върху темата...



Да остана, за да бъда щастлив в земята на нещастниците:



Познавам голям брой хора, върнали се в България. Някои от тях са прекарали в чужбина по-малко от година, а други - повече от десет. Някои от тях са добре образовани и работят в перспективни сфери, а други гастербайтъри. Някои са на по двадесет и, а други на прага на половинвековни юбилеи. Ергени и женени с деца, столичани и провинциалисти, предприемачи и бачкатори... Всички тези хора имат един основен и видимо необорим довод, с който защитават завръщането си в малката балканска Пианоза - щастието. "Не е същото", "Не те приемат като свой", "Липсват ми приятелите и семейството", "Искам да съм с българин/българка, вносните не струват", "Вкъщи си е най-хубаво" са фрази, които чувам всеки ден, както от хора върнали се вече в България, така и от такива, които все още не са, но ги мъчи въпросът - дали не сбърках. И така желанието да са щастливи прави взимането на това иначе сложно решение простичко. Или поне сериозно накланя везните. Четейки горното човек остава с логичното впечатление, че българите в България са щастливи. Но така ли е наистина? За да не разказвам до болка познатите на всички истории за начумерената магазинерка и киселия сервитьор, решавам да потърся отговор.



Откритието само по себе си е Параграф 22.



Според World Hapiness Report България е страната, мръднала най-много места нагоре в класацията на щастето от всички - за 2017 сме с цели 24 места по-напред! И с този гигантски скок се озоваваме на ... 105то място в класацията. Е, определено е субективно, но ако трябва да се вярва на този индекс, ние не сме щастливи. Определено. Щастието е различно за всеки ще кажете и ще сте прави, но пък не зависи ли индивидуалното щастие на всеки поне донякъде от колективното щастие на хората около него? Поредна трудна задача - прескачам и преминавам нататък, за да се сблъскам с втората ми Параграф 22 чуденка...



Да остана, за да бъда богат в държавата на бедняците:



И ако при определяне на щастието има момент на субективност, то при измерването на това. колко богата е дадена държава този момент е сведен до минимум. Ако гледаме универсалния фактор брутен вътрешен продукт на глава от населението излиза, че той е около 20 000 долара и това поставя страната ни между 60-то и 70-тото място в света. Това само по себе си не ни прави бедни в световен мащаб. Ако обаче се сравним с общността, от която вече доста време сме част (ЕС) нещата изглеждат по съвсем друг начин. Не само, че сме на самото дъно (28 място от 28 държави), но за да застигнем предшестващата ни страна от тази група ще трябва да го повишим с поне 10 процента. На фона на тези данни и на смешните доходи на огромна част от българите за хората с професии в определени области се оказва, че не само могат да имат по-висок стандарт от колегите си на запад, но дори да прибират по-големи нетни заплати. Както всички се досещат става въпрос за IT сферата.



Единствената сфера, която върви твърдо нагоре въпреки неадекватното управление на мутри, комунисти и милиционери през последните нам си колко десетки годни. Опитът им да покажат, че могат да навлезнат и в тази сфера завърши както всичките им други опити - със София Смех Парк.



Но това е друга тема. Стигаме до парадокс номер 3..



Да остана в страната на учените невежи:



От позицията си на човек без висше образование ще гледам да се придържам само към лесно проверими факти и статистики.  Според данните на Евростат 32% от Българите между 30 и 34 години имат висше образование, а около 11% отпадат от училище. И по двата показателя изоставаме от другите европейски страни, но това далеч не е най-стряскащото. Около 40% от 15 годишните ученици са функционално неграмотни (т.е. могат да четат, но не разбират информацията, която стига до тях и нямат идея как да я прилагат при решаване на реален проблем).



И ако това е достатъчнен факт за огромно  притеснение, то за качеството на висшето образование могат да се чуят страховити неща - няма да се спирам подробно на това, което съм чувал от представители на бизнеса и студенти, а само ще спомена фактът, че в топ 1000 на университетите в света има един български. И ако си мислите, че нещата не са толкова черни, то трябва да знаете и друго - всяка година над 15% от завършилите висше образование заминават в чужбина. За специалности като медицина например този процент е неколкократно по-висок. И ако ви трябва пирон, за да завършите картинката на ковчег, то ето го: над 50% от българите смятат, че ако повишат квалификацията си няма да получават по-високи доходи. Учените невежи ни превземат, те са тук. И може би като следствие на тях се появява и парадокс номер 4 - най притеснителният от всички...



Да остана, за да се промени държавата на константните:



Айнщайн е казал, че за него лудост е да правиш едно и също нещо отново и отново и да очакваш различен резултат. В България хората реват за промяна. Те са недоволни от ниски заплати, липса на правосъдие, зависими медии, крадливи политици и прочее и прочее. Единственият законен начин да упражнят правото си на недоволство е чрез гласа си. Няма.



Последните пъти българите издигат на премиерския пост човек, който в нормална държава би имал трудности да си намери работа като пазач на охраняем паркинг в провинциално градче. И неуспял учител по физическо с шест апартамента в елитен столичен квартал. Шуробаджанащината е повсевместна, дриймтимове никнат навсякъде, точат се буквално милиарди, но милионите българи отиват до урните и легитимират отново и отново ограничените и простовати хорица, които ни управляват. И ако образованието, богатството и дори щастието на един народ могат да бъдат подобрени, то простотията и тоталното отсъствие на критично мислене биха могли да го затрият.



Е, аз направих своя избор, но не мисля, че е необходимо да ви ангажирам с него. Важно е вие да направите вашия. Или с едно изречение - животът е такъв, какъвто си го направиш - не си дърво с корени, така че, ако някъде не те кефи просто се разкарай оттам.


Здравейте, драги читатели и добре дошли в 1изречение.ком



Сайтът, на който седите, е плод на много пъти казваното „аре да направим нещо с живота си“ от двама смятащи себе си за остроумни хора. Всичко започна с една Facebook страничка, посветена на мъдрите мисли в едно изречение, а от края на юли 2017-та печем и този проект.



Кои сме ние? Завършили сме Харвард, имаме по три докторантури и може да разцепваме атома с поглед, но това в една паралелна вселена и не че има някакво значение.



В нашата си реалност се занимаваме с журналистика и решихме, че е време да спрем да пишем дописки за Доналд Тръмп или друга тъпотия. Животът ни е хумор, а мисията ни тук – да ви забавляваме, понякога и да ви накараме да се замислите върху важните неща от живота, а именно – откъде мога да си купя 5 литра домашна пърцуца без да ослепея.



Ще се опитаме да ви представяме интересни хора, истории, барове, ще пропагандираме за легализацията на марихуаната, седмичните промоции в хипермаркетите, най-евтините самолетни билети, които се предлагат във Facebook и понякога интересни текстове.



Няма да пишем за политика, катастрофи, сватбата на Фики с майка му. Вдъхновяваме се от градски случки, като историята за Асенчо Гърбев, която не трябва да подминавате с лека ръка, хорските-си-там-нещица и понякога от Миле Китич.



Нашите автори ще са предимно и наши приятели, защото нямаме пари да им плащаме. Кои са те, ще разбирате постепенно в хода на нещата.



В рубриките ще може да откривате неща в доста повече от едно изречение.



+1изречение и 1интервю са рубриките за писане. Сещате се какво ще има в тях, няма смисъл да ви обясняваме.



1снимка ще подслонява кадрите, които ни харесват, както и великолепните карикатури на Максим Новаков в неговата рубрика „Карикатурване“.



В 1видео, също по логиката на 1снимка, ще гледате нещата, които нас ни кефят. А пък ей така за бонус, пускаме мега яката рубрика „Калин Says“. В нея главна роля играе Калин Кръстев от Comedy Club Sofia, като ще правим тепърва яки неща с тях.



Защо  1 изречение?



Защото толкова си можем.




"Карикатурване" с Максим Новаков



Напоследък доста често забелязвам как по медиите се тиражира някаква криза сред младите българи. Голяма част от тях нито учели, нито работели. Предпоставки за това били ниските заплати, но най-вече малодушието на българския родител, който не спира да издържа детето си, въпреки че то отдавна вече не е дете.



В случая, не можем да виним самите младежи, защото знаем, че не е луд този, който яде баницата. Пък ако се поставим на тяхно място...След 12 години в нашата образователна система...Та те са психически сринати. Вместо да получат адекватно лечение, ново двайсе - Университет! Е как да стане?



Сега въпросът по-скоро е как да решим проблема, ако въобще има такъв? Нека първо се запитаме, какво е нужно за просперитета на една нация? Предполагам всеки ще се съгласи, че са нужни умни млади хора. А какво трябва на един човек, за да развива ума си? Трябва да мисли. Мисленето развива мозъка. Дотук добре. Само че, за да мисли, човек се нуждае от време. Свободно време. А какво правят българските родители. Дават нужното време на "децата" си, за да развият умствения си потенциал. Не стига, че са пропилели толкова години в училище. Да започнат висше образование или работа, при положение, че не е задължително, е все едно да пикаят срещу вятъра.



Тоест ние всъщност се движим в правилната посока. От къде тогава идва притеснението? От социалистическото мислене на разни индивиди, които "случайно" са получили трибуна в българските медии. Някой беше написал, че успех, постигнат с труд, е селски идеал. Демократично казано. Защото демокрация значи право на избор. Тоест ти избираш как да живееш и никой няма право да те съди щом не му пречиш...


Първи епизод на Калин Says с участието на (wait for it...) Калин Кръстев от Comedy Club Sofia.



Директно от недрата на любимата ни житейска рубрика "Резко и тъпо" Калин отговаря на тежките въпроси.


От чушкопека до неусетното изнизване от работа 2 часа по-рано - българската изобретателност не познава никакви граници. Днес, благодарение на друго технологично чудо - хаштагът, можем да проследим и най-добрите български стартъп идеи, които потребителите на социални мрежи дават.



С #бгстартъпидеи в Twitter и Facebook откриваме златно съкровище от идеи и хрумки. Към този момент няма предприемач, който да е изскочил и заявил желание да инвестира в емоджи "Туршия" например, но ако в 1изречение имахме повече от 3-те лева, които имаме, щяхме да сложим някакви стотинки за кураж със сигурност.



Нас ни изкефиха тези идеи, дайте и вашите като коментар:



гореща бягаща пътека за нестинари #бгстартъпидеи

— Nesin Yuksel (@nesshto) October 25, 2017


100% шанс за загуба на тегло, кожа и здрав разум. Препоръчваме 10/10





Ванга чатбот във Viber, който ти предсказва бъдещето #бгстартъпидеи

— shoilev (@shoilev) November 5, 2017


Честно, не знаем как някой не се е стил. Ще избие рибата.





Магистратура "Основи на гостуването в телевизия". #бгстартъпидеи

— PlamenTachev (@PlamenTachev) November 9, 2017


Каролев ще завърши с отличен 2.





Фенерче за моделите на Nokia без фенерче #бгстартъпидеи

— Babailiica (@babailiica) November 4, 2017


Идея, директно от недрата на Силициевата долина





Апп, който смята твоята част от сметката в заведението още докато поръчваш. #бгстартъпидеи

— spacehippo (@_bgmot) October 10, 2017


Ние не излизаме по заведения, но сигурно това ще е полезно.





изчезнител на мисли #новиуреди #бгстартъпидеи

— Fokus (@tninktwice) October 5, 2017


Ние ползваме водка или уиски





Скрипт който автоматично благодари за пожеланията след рожденния ти ден #бгстартъпидеи

— Elenko (@elenko) September 30, 2017


"Искам да ви благодаря за пожеланията и че направихте деня ми специален" е най-тъпият пост, който човек може да си причини на стената. Така казват, де.





Дрон дето може да бърка лютеницата #бгстартъпидеи

— Dat Troll (@mihluzin) September 30, 2017


Купуваме 3.





апп, който пише на всичките ти приятели "къде ще си на НГ?" и избира най-добрата оферта. #бгстартъпидеи

— Bobbert ???? (@azzour) September 28, 2017


И това време дойде...


Лого5 е българско рап дуо, което вършее на родната сцена вече над десетилетие. Радостин Георгиев и Илия Григоров са на по 27 години, работят си сериозни работи и едновременно с това правят хубава музика. Разговаряхме с тях за сериозни и не чак толкова сериозни неща. Кратка автобиография, бъдещи творчески планове и колко са смешни хората.



В 9 вечерта съм пред блока на Радо от Лого5, за да взема интервю. Поводи много, рапърите ще издават скоро нов албум. Нарамил съм 6 кенчета бира и звъня, за да ми отворят. В момента, в който набирам номера, виждам, че познат силует се приближава към мен с две двулитровки бира. Перфектен тайминг, Радо е. "Илийката малко ше закъснее, ама идва", казва ми, докато се катерим по стълбите.



Радо сам поиска да направим интервюто у тях, защото аз пък исках да е на удобно за Лого5 място, на което се случва "магията". За блага вест на феновете им, новият логопедски албум се пече, но за него ще си говорим по-късно. У Радо се редяха римите и се бистриха парчета, избираха се и инструменталите.



Срещата ни с Лого5 е няколко дни след като рап дуото навърши 12 години. Тъпа възраст за човек - ни да пиеш бира, ни да си играеш в пясъчника. В рапърски години обаче това си е много над пълнолетието. Радо и Илия се познават още от ученици. Първо са били "райвъл" графитаджии, после са се сдушили покрай фристайлването и лек-полека са се случили нещата.



С Радо сме седнали в хола, когато на вратата се звъни и влиза Илия, който си носи сладолед.



"Копеле, не съм ял сладолед от сигурно 3 години", почти развълнувано казва г-н Григоров, който е разместил буквите във фамилията си, за да е по-добре познат днес само като Григовора.



В началото на интервюто като за фон Радо пуска тазгодишния албум на Григовора и Гената "Фалстарт". Който го е слушал, знае колко е добър, който не е - да поправи тази грешка бързичко.



Ако все още се чудите кои пък са тези Лого5, спомнете си от преди няколко години парчето "Песента", което звучеше от всяко радио и тв канал - е, и тях ги има там, заедно с Рут Колева, Wosh MC и други познати на рап обществеността герои.



Лого5- началото



https://offnews.bg/images/events/2017/05/17/655672/phptdxo8n_559x*.jpg



Радо и Илия се запознават през 2005 година, както сами описват, "покрай някакви супер странни схеми".



"Правих графити и така все по-често попадахме в една компания. Но с ръка на сърце мога да кажа, че графитите са нещото, което аз не мога да правя", разказва Радо.



Едно време Лого5 бяха трима - Илия, Радо и Християн. Хлапета от даскало, които са искали да си правят кефа, докато рапират, измислят бийтове или драскат "тагове" по стени.



"Ние с Християн станахме нещо като крю, защото се виждахме всеки ден, бяхме в един клас в Английската, докато с Радо се засичахме само в квартала", спомня си Илия.



Когато Християн си взима истински хубав микрофон, всички започват да ходят у тях, за да рапват. "Аз, Радо и Християн почнахме да си правим някакви неща, запознахме се покрай това с пичовете от Loading in Progress, които вече не съществуват, но с тях беше и Ицака, който сега е Бате Доуен от So Called Crew. Имахме една 7-минутна песен, която беше направо неслушаема", разказва ни Илия и допълва: "Имаше някакви бели гълъби, светлини и прозорци в тоя трак".



Двамата логопеди са единодушни, че по онова време са искали да бъдат "яко абстрактни". След микрофона, Християн взима и барабани и нещата започват да стават сериозни. В траковете им вече се чува намесата на кавал и китари.



"Тогава имахме някакъв творчески ренесанс и осъзнавахме, че става по-сериозно", казва Илия.



Вселената явно чува и разбира това, защото малко след т.нар. осъзнаване е първата среща на Лого5 с Негъра от F.A.R.S, откъдето всичко тръгва бавно, но славно нагоре.



"Бяхме на един концерт", започна да разказва Илия, "на който F.A.R.S подгряваха. Там се запознахме с големите от квартала, които си слушаха рап. Видяха ни, че сме малки и надъхани, а ние през цялото време бяхме: "Ехааа, тия пичове верно ли са от "Младост 3?"



"Всъщност тогава почнахме да си вярваме и че всъщност няма чак толкова "Бог високо, цар далеко", казва Радо.



https://offnews.bg/images/events/2017/05/17/655672/phpiruejn_559x*.jpg



Той никога няма забрави как тримата логопеди са стояли с Неги, а телефонът му позвънял. "С Негъра вече сме се сдушили, говорим си за рап и му звъни телефонът - "Ало, к'во става, Wosh Mc? Да, да, с мен са." Седим си тримата и не можем да повярваме, че Wosh пита за нас. Ми, аре да ходим в Уошия."



Отишли на гости у Wosh, който на тераската им пускал речи на Тодор Живков, като преди това им казал: "Чакайте да ви пусна нещо много смешно".



По това време вече са имали един лайф, а след срещата с Wosh MC се запознали с DJ Darkstep, който е отговорен за повечето инструментали в първия и за сега единствен албум на Лого5 "Петилетка". Най-популярния трак от него безспорно е песента, която носи името на албума. Целият албум носи една соц зарядка и стилистика, но Радо и Илия казват, че това е станало "без да искат".



Но за да стигнат до "Петилетка", Лого5 преминават през някои структурни промени и спират да са трио. Следващият значим за бандата момент е създаването на лейбъла ILLmate, в който влизат F.A.R.S, Лого5 , Рут Колева, Starteras и Wosh MC.



Тогава обаче не е имало социални мрежи, силата на Youtubе е била малка и целият роден ъндърграунд е минавал през форума на сайта 359.



"След като направихме лейбъла, вече го нямаше това детското, а и вече бяхме тръгнали на работа. Колкото да си ъндърграунд, ти се радваш, когато хората ти се кефят", казва Радо. С него през цялото време се борихме с бирите, а Илия си ближеше сладоледа и някакви ядки без да пие.



Човек лесно може да сложи в стереотип и двамата рапери - родени са през 89-та, такива като тях наричат "деца на прехода", аз бих цитирал Ъпсурт с "нормални софийски дришльовци". Но сам останах учуден от факта, че трева например двамата изобщо не пушат, а пиенето оставят за след лайф. И наистина, представете си как би било възможно човек да рапира тия лирики, ако не е трезвен. То и трезвен е трудно.



С не толкова големи крачки, след създаването на лейбъла, ходене по лайфове с по-отраканите вече рапъри, Радо и Илия започват да мъдрят албума "Петилетка". Излиза през 2010-а. "Шест месеца, след като го пуснахме, само го слушахме и му се кефихме", разказва Илия. "Мислехме си, "оф, най-накрая го направихме", спомня си Радо.



От 2010 досега логопедите нямат нов албум, но пък не се бяха покрили съвсем. 4 сезона участваха в сериала Революция Z, издадоха няколко сингъла като Казано Накратко и Контра, взеха участие и в албума на бийтбоксъра Трашър с песента "Бира за закуска".



https://offnews.bg/images/events/2017/05/17/655672/phpl57hhg_559x*.jpg



Радо и Илия извън рапа



Казват, че след "Петилетка" ги завъртял животът - гаджета, изнасяния, нова работа, учене. Илия е завършил "Политология" в СУ, а за Сашо Томов споделя, че "не е лош.... преподавател", но икономиката не му е била много интересна. Томов е писал тройка на Илия, но той сам си признава, че не е учил.



"Ако това на Илия е било отбиване на номера с ученето, не знам моето какво е", казва Радо. Той е учил в НБУ тонрежисура за кратко. "За пореден път не отивах на лекция, защото НБУ е на 27 хил. километра със 111, а нашите даваха пари за една от най-скъпите специалности, а пък аз съм без една стотинка в джоба. После си намерих работа, която напуснах, защото не ми даваха да правим турнета. Шефката ми не вярваше, че ще напусна, докато не ѝ се появих с молбата. После записах "Политология" като Илия и отидох на две лекции. Когато отивах да си платя семестъра и имаше някаква зверска опашка в СУ, една лелка ми се скара не помня за какво и аз просто се обърнах и повече не се върнах", разказа ни Радо и допълни: "Честно казано, не мисля, че някога ще имам висше, а и не мисля, че ще ми трябва някога."



На сцената Радо и Илия са наистина като торнадо и фурия. Това им е силата. Дввамата се подкрепят - ако някой вземе, че се задъха, другият поема. "Може и да се задъхвам от цигарите, ама за това с Илийката още ни викат по лайфове, въпреки че имаме само един албум. Ключът към палатката е да сме бързи и адекватни, че с тия текстове е невъзможно", казва Радо.



При Лого5 няма особена разлика в заряда им, когато иде реч за безплатен ивент или голям концерт в Терминала например. И двамата се раздават на макс, често слизат и рапират при публиката.



Цел на разговора ни е и да чуя повече за това какво мислят логопедите за рап сцената у нас, защото всеки, който я познава, знае, че се случва някакъв ренесанс. Излизат все повече нови песни, случват се все повече събития, а гладът за това е нестихващ. В разговора намесвам и темата "Криско", на когото гледаме не толкова като на изпълнител, а феномен.



"Не е лошо да пееш за задници и цици, ама поне го прави по як начин", казва Радо.





https://offnews.bg/images/events/2017/05/17/655672/phpjrdk89_559x*.jpg



Илия пък припомня думи на рапъра Жлъч, който обяснява много добре как се е правил и май още се прави рап у нас: "Едно време рапът у нас е изглеждал все едно хората само са гледали клиповете, ама не са знаели английски. Виждат яка пичка в клип на Дре и си мислят, че песента е за нея. Нашите пичове просто не са разбрали английски."



Чуждестранните изпълнители дори да говорят за яки задници, има някакъв пиниз. Според мен е крайно време хората да спрат да слушат бг рап, казва още Илийката.



Двамата с Радо са познати под много имена и притежават повече от едно алтер-егота. Сони Бонанза и Гето Тунайт са само част от обръщенията, които може да ползвате, за да си говорите с тях. Сони Бонанза (Илия) ще направи лайв само срещу определена цена, защото иска да си купи кола - 10 бона за София, 30 хил. за Кърджали. 15 хилки, ако е извън страната.



Момчета, за Криско какво ще говорим?



"Много сме я бистрили тая концепция и сме били яко във филма истински и неистински рап. Но няма такова нещо. Криско е няк'ъв топ, има продукция, която изглежда лачена и е такава. Знае как да ловне масите", казва Радо.



Илия е на сходно мнение: "Криско си има стил и като чуеш негов трак, знаеш, че е той. Може да е чалгар, обаче е изпълнител с индивидуалност, а това е важно. Не бих хейтвал Криско. Няма смисъл. На кого му пука за твоето мнение. Все едно викаш някакви думи в пещера. Хората се филмират за морала, това ми е проблемът. Естетиката е проблем, не моралът. Клипове за 5 милиона да направят и пак може да не е як. Гледал съм и за без пари клипове по-добри. Обръщайки му внимание, го правя по-важно, отколкото не обръщайки му внимание."



"Лае се по грешното дърво. Обръщаме внимание на това, че пее как се друса, а не обръщаме внимание колко тъпо всъщност го пее", допълва Радо.



И тримата сме на едно мнение, че социалните мрежи са една от причините рапът да бележи възход. Радо казва, че интернет е едно от най-значимите неща, които са се случвали евър. Правим съпоставка между фейк нюз и фейк рап. Започва Радо:



"Преди хората не са имали избора фейк нюз/истински новини. Пропагандата вече прозира, когато гледаш нещо наживо във фейсбук. Интернет дава възможността да видиш истината. Естествено, че го има и обратният ефект. Да си глупав и ограничен, вече е въпрос на избор. Ако ти решиш да вярваш на Бултаймс и ПИК, ти винаги ще си вярваш на тия неща. Преди са били само такива, сега можеш сам да си провериш информацията. Глупавите хора винаги ще има и не трябва да обвиняваме интернет за това".



Илийката заключва: "Абе, стига бе. Пълно е с тъпаци. Това е светът, в който живеем".



https://offnews.bg/images/events/2017/05/16/655672/phpvmkp6b_559x*.jpg



Илия и Радо са доста активни в социалните мрежи, вторият даже влиза често в по-нагорещени дискусии. И двамата не харесват политиците, но по-важното - на Лого5 не им пука за тях. Питам ги дали гласуват. Илия е малко недоволен: "А, ние сега ще си говорим за някакви сериозни неща. Много мразя си говоря сериозно. Гласуването е много задоволително чувство. Чувстваш се фреш".



И двамата гласуват, и двамата са непредставени в парламента.



"Боли те к***. Не ми пука. Смятам, че политиката не е това, което ще спаси света", казва Илия. Какво ще го спаси тогава?



"Хората ще спасят света. Като станат по-добри. Политическата система е много ретро и естрадно нещо. Човек трябва да се стреми да се самоуправлява. Братле, всеки трябва да си върши работата и да не му пука."



Радо е съгласен: "С Илийката имаме определено мнения по въпроса и тоя разговор можем да го водим 3 дни и 3 нощи на Карибите. България е франкенщайнски пример за всичко, което е добро и лошо. Каквата и политика да се води у нас - лява, дясна, никаква, ти ако си читав човек, ще успееш. Няма да успеят да те дърпат чак толкова надолу, освен ако някой не тръгне да те ръга с ножа, нали..."



Илия продължава: "Ще кажа нещо супер мета - братле, хората са супер смешни. Хората са мега смешни неща. Особено, когато се напъват да са сериозни. Копеле, тоя наистина го казва това и го вярва. И наистина е някакъв такъв, дето се кефи на т'ва, което казва. И това го гледам и го наблюдавам в много различни хора, в повечето некачествени хора. Напоследък го виждам и в качествените хора. И е супер смешно как някои хора се натегат. И единственият извод, който имам е, че хората са супер смешни. И те не трябва да бъдат сериозни никога."



Разговорът продължава с Брекзит, една история от Кюстендил, където им е бил единственият лайф, на който са щели да ги бият и не са им платили. Допиваме и бирата.



Ако се надявате в последните редове да видите нещо за новия албум, само това изкопчихме - ще се казва " Минус безкрайност" и ще излезе тия дни по Коледа. Туй то. Оставяме на Илия да завърши това интервю.



- К'во, финални думи ли?



OFFNews.bg


Спирка Първа



Сигурно не знаете, че последният софийски блок посока Пловдив е железничарски. Той се намира на гара Искър, на пет метра от жп трасето и на 20 м от жп моста над р. Искър. С какво е забележим ли? С това, че в него наем на железниците плащат настоящи и бивши жп служители, включително и един  ПОЧЕТЕН железничар на 95 години. Двуетажният блок има партерен етаж, който прилича на сградите в сирийските градове под обстрел – с избити прозорци и врати, с течаща вода в тоалетната,  със  стълбище, което скоро ще се разпадне и хората ще влизат в апартаментите с въжена стълба.



Спирка Втора



Преди гара Казичене е прочутата Царска спирка. И Симеон Борисов, като министър - председател, нищо не направи за нея в прословутите си 800 дни, а и след тях…Решението е трудно, но вариантите са два. Или сградата да се премести и построи отново, ако все още има някаква стойност, или да се бутне още сега. Не искам да пророкувам, но тя ще се срути точно в онзи нещастен момент, когато покрай нея преминава влак /дано да не е пътнически…/



Спирка Трета



Гара/спирка Побит камък. Сигурно също не знаете, че това е първата електрифицирана гара в България? Имаше месингов надпис в този дух на мраморната плоча на фасадата, но буквите са откраднати.

След отличен ремонт на сградата, с безукорен нов покрив, гарата беше… закрита и превърната в необслужваема спирка. Населеното място Побит камък е най-голямата вилна зона на столицата извън селищата под витошката яка. Има застроени към 700 парцела, а от няколко години се разви и Централ парк – затворен жилищен комплекс, където продължава да се строи. Населен е предимно със семейства с малки деца. Какво би се получило, ако в гарата, която явно е с отпаднала необходимост за железниците, се настанят да живеят две семейства, а помещенията на партера - на чиновника и чакалнята, се отдадат под наем за кафене, примерно. Хем някакви приходи за системата, хем чакащите влака ще има къде да се подслонят при дъжд, сняг и прочие. Защото сега всичко е заключено.



Спирка Четвърта



На 200 м от гарата на Побит камък посока Вакарел се издига водонапорната кула. Тя е построена през 1888 г. с влизането в експлоатация на линията Вакарел- София- Драгоман. Днес също е с отпаднала необходимост за железниците. От нея става хубав гъбарник, с наем за БДЖ/НКЖИ, или другият вариант е да се разруши и продаде като строителен материал - дялан камък.



Спирка пета



Описаното е навсякъде в страната.  И е грижа на Министерството на транспорта.  Дали само липсата на идеи и на нужната работоспособност пречат на железниците? А евентуалната концесия на летището и финансирането с лесните пари на железниците е все едно да пълниш с вода каца без дъно.



Георги Сотиров- железничарски син


"Карикатурване" с Максим Новаков



Имаме новина!!! При спецакция на МВР е задържан шестнайсет годишен младеж с инициали И.Г. В лицето са открити 0.8 грама марихуана. На специална пресконференция след мащабния арест министърът на вътрешните работи разкри, че спецпрокуратурата е подготвяла действия срещу лицето от две години. Акцията е носела кодовото название "козунаците". Оперативните работници следели лицето ежедневно и дори успели да му разбият фейсбука.



След проверка на личните чатове са намерени поредица от порнографски материали. По външни и някои вътрешни белези експертите успяват да установят, че лицето от неприличните снимки е дванайсет годишната Ц.П.



Оказва се, че по времето, когато са намерени въпросните материали, тя била гадже на И.Г., но към момента на ареста, били скъсали, защото преди седмица, той лайкнал селфи на най-добрата ѝ приятелка.



"Въпреки всичко, момичето е непълнолетно и освен за притежание на наркотици лицето И.Г. ще бъде съден и за притежание на детска порнография", пояснява министърът.



В хода на разследването е записан и един интересен разговор между И.Г. и баба му. В течение на разговора се установява как лицето умишлено лъже бабата, че е изкарал шестица на контролното по математика. Оказва се, че старицата била обещала да му даде двайсет лева, само при наличието на отлична оценка.



При разпита с учителя става ясно, че оценката всъщност е била слаб две. Въпреки това И.Г. успява да преправи двойката на шестица в бележника. Поради слабото си зрение бабата не успяла да установи измамата, но експертите веднага разпознали деянието. След това разкритие, на лицето ще бъде повдигнато и трето обвинение -за фалшифициране на документи.



Въпреки, че И.Г. успява да заблуди възрастната жена, тя му казва, че в момента не разполага с толкова пари, защото след като платила парното и си купила хапчетата и останали само двайсет стотинки. В пристъп на ярост лицето изпуска думите „Не ме интересува...Ако трябва ще излезеш на магистралата да правиш свирки... обещанието си е обещание“. Смята се, че лицето се е ядосал, защото парите са му трябвали, за да осъществи сделката с наркотиците.



Без значение каква е точната причина, тези думи са разчетени от прокуратурата, като опит за склоняване към проституция. Това носи и четвърто обвинение.



Докато спец отряд водел И.Г. в следствения арест, журналисти успели да му поискат коментар. За голяма изненада, лицето изразило възмущение само от факта, че бил платил за цял грам, а дилърът го изгърбил, като му дал само 0.8...
